<!DOCTYPE html>
<html>
<head>
<meta name="viewport" content="width=device-width, initial-scale=1">
<style>
* {
  box-sizing: border-box;
}

/* Add a gray background color with some padding */
body {
  font-family: Arial;
  padding: 5px;
  background: whitesmoke;
  background-color: whitesmoke;
}

/* Header/Blog Title */
.header {
  padding: 5px;
  font-size: 40px;
  text-align: center;
  background: #FF841F;
  margin-bottom: 20px;
}

/* Create two unequal columns that floats next to each other */
/* Left column */
.leftcolumn {   
  float: left;
  width: 75%
  
}

/* Right column */
.rightcolumn {
  float: left;
  width: 25%;
  padding-left: 20px;
  border-color: green;
}

/* Fake image */
.fakeimg {
  background-color: #FF841F;
  width: 100%;
  padding: 20px;
}

/* Add a card effect for articles */
.card {
   background-color: #FF841F;
   padding: 20px;
   
   margin-bottom: 20px;
}

/* Clear floats after the columns */
.row:after {
  content: "";
  display: table;
  clear: both;
}

/* Footer */
.footer {
  padding: 5px;
  text-align: center;
  background: #FF841F;
  margin-top: 20px;
}

/* Responsive layout - when the screen is less than 800px wide, make the two columns stack on top of each other instead of next to each other */
@media screen and (max-width: 800px) {
  .leftcolumn, .rightcolumn {   
    width: 100%;
    padding: 0;
  }
}
.btnA {
    color: rgb(0, 0, 0);
    
    font-size: 20px;
    text-decoration: none;
    
    position: relative;
    padding: 15px 30px;
    box-shadow: 1px 1px 0 #666;
    -webkit-transition: all 0.3s ease;
    -moz-transition: all 0.3s ease;
    -o-transition: all 0.3s ease;
    -ms-transition: all 0.3s ease;
     transition: all 0.3s ease;
    margin: 10px;
    background:#d8d7d4;
    display: inline-block;
    border-radius: 8px;
  }
  .btnB {
    color: #FFEA00;
    
    font-size: 20px;
    text-decoration: none;
    
    position: relative;
    padding: 15px 30px;
    box-shadow: 1px 1px 0 #666;
    -webkit-transition: all 0.3s ease;
    -moz-transition: all 0.3s ease;
    -o-transition: all 0.3s ease;
    -ms-transition: all 0.3s ease;
     transition: all 0.3s ease;
    margin: 10px;
    background: black;
    display: inline-block;
    border-radius: 8px;
  }
  .btnC {
    color:#83FF70;
    
    font-size: 20px;
    text-decoration: none;
    
    position: relative;
    padding: 15px 30px;
    box-shadow: 1px 1px 0 #666;
    -webkit-transition: all 0.3s ease;
    -moz-transition: all 0.3s ease;
    -o-transition: all 0.3s ease;
    -ms-transition: all 0.3s ease;
     transition: all 0.3s ease;
    margin: 10px;
    background:black;
    display: inline-block;
    border-radius: 8px;
  }
  .btnD {
    color: rgb(0, 0, 0);
    
    font-size: 20px;
    text-decoration: none;
    
    position: relative;
    padding: 15px 30px;
    box-shadow: 1px 1px 0 #666;
    -webkit-transition: all 0.3s ease;
    -moz-transition: all 0.3s ease;
    -o-transition: all 0.3s ease;
    -ms-transition: all 0.3s ease;
     transition: all 0.3s ease;
    margin: 10px;
    background: #FF841F;
    display: inline-block;
    border-radius: 8px;
  }
  .btnA:hover {
    
    top: 2px;
    left: 2px;
    
  }
  .btnB:hover {
    
    top: 2px;
    left: 2px;
    
  }
  .btnC:hover {
    
    top: 2px;
    left: 2px;
    
  }
  .btnD:hover {
    
    top: 2px;
    left: 2px;
    
  }
  
</style>
</head>

<body>

<div class="header">
  <h2>CAMBIO DI PROSPETTIVA</h2>
  <h3>Come l’architettura può favorire il comfort degli utenti ciechi e ipovedenti</h3>
</div>

<div class="row">
  <div class="leftcolumn">

    <div class="card">
      <h2>Abstract</h2>
      <p font-size:auto>Il linguaggio architettonico ha un forte potere comunicativo. Esso risulta ancor più rilevante quando per relazionarsi con esso e per conoscere i luoghi progettati gli utenti utilizzano tutti i mezzi sensoriali in loro possesso. Tuttavia, ad oggi, date le nostre abitudini di vita, la vista ricopre un ruolo indiscusso da protagonista nell’esperienza che abbiamo dei luoghi. Esso risulta essere per il noi il primordiale senso orientativo e la modalità più immediata che scegliamo per valutare ed apprezzare ciò che ci circonda. Da qui nasce l’interesse per approfondire come chi non possiede più la vista o chi ne possiede solo un residuo viva effettivamente i luoghi pubblici e privati, di rara frequentazione e quelli che fanno parte della routine giornaliera. Tutti sono circondati dall’architettura, per cui il quesito diventa se progettare in modo consapevole sotto questo punto di vista possa essere un’operazione in grado di migliorare lo svolgimento delle attività e la qualità di fruizione dei luoghi per le persone cieche e ipovedenti.
        Partendo dal presupposto che la progettazione architettonica utilizza gli elementi a disposizione per creare spazi rivolti all’uomo, come requisito primordiale chi progetta si deve immedesimare nel miglior modo possibile in chi vivrà il luogo progettato. Questo procedimento è in realtà complesso poiché pieno di dettagli da considerare. Il tentativo è cercare di comprendere in primo luogo quali elementi architettonici possono essere percepiti e come vengono percepiti nonostante la perdita della vista. Grazie a queste informazioni l’obbiettivo della tesi è quello di ipotizzare ragionamenti da applicare metodicamente alla progettazione con il fine di rendere più semplice la comprensione sotto l’aspetto orientativo dei luoghi pubblici e più significativi dal punto di vista dell’esperienza sensoriale i luoghi privati.</p>
    </div>

    <div class="card">
      <h1>CAPITOLO 1 </h1>
<h2>Disabilità visiva</h2>
<h3>LA CECITÀ E L’IPOVISIONE </h3>
<p>L’Organizzazione Mondiale della Sanità (OMS) definisce la disabilità visiva in base a due fattori: l’ampiezza del campo visivo e l’acuità visiva o visus. 
Nel soggetto normo vedente il campo visivo copre un’ampiezza di circa 120° sul piano verticale e di circa 180° sul piano orizzontale e corrisponde all’ampiezza della scena visibile quando lo sguardo rimane fisso su un punto nello spazio. Tuttavia, questo parametro non viene considerato da tutti i paesi nei sistemi di valutazione delle capacità visive. 
L’acuità visiva invece è la capacità di distinguere, da una certa distanza, le forme o di discriminare due punti vicini. Questa capacità viene espressa con frazioni numeriche diverse per ogni paese. In Italia si esprime in decimi, mentre in USA per esempio vengono usati i ventesimi. 
Il metodo maggiormente utilizzato per valutare l’acutezza visiva è il test di Snellen grazie a cui si valuta la capacità di leggere un ottotipo di 10 righe alla distanza di circa 5 metri. Secondo i criteri italiani un visus di 10/10 corrisponde alla capacità di leggere tutte le righe e corrisponde alla visione normale. Se la persona non è in grado di leggere nemmeno la prima riga si può avvicinare. In base alla distanza in cui riesce a vedere la prima riga si attribuisce un valore di acuità visiva. Per gli adulti l’ottotipo corrisponde ad un tabellone con delle lettere mentre per i bambini dai 2 ai 5 anni esse vengono sostituite da disegni o simboli grafici.1 
Sulla base di questo test secondo i criteri della legge 138 del 3 aprile 2001 si definisce: 
Ipovisione grave – residuo visivo non superiore a 1/10, oppure residuo perimetrico binoculare inferiore al 30%. 
Ipovisione medio-grave – residuo visivo non superiore a 2/10, anche con la presenza di un’eventuale correzione, oppure un residuo perimetrico binoculare inferiore al 50%. 
Ipovisione lieve – residuo visivo non superiore ai 3/10 in entrambi gli occhi o nell’occhio migliore, anche con la presenza di un’eventuale correzione, oppure un residuo perimetrico binoculare inferiore al 60%. 
Cecità totale – totale mancanza della vista in entrambi gli occhi o la sola percezione dell’ombra e della luce o del moto della mano in entrambi gli occhi o nell’occhio migliore, oppure residuo perimetrico binoculare inferiore al 3% 
Cecità parziale – residuo visivo inferiore a 1/20 in entrambi gli occhi o nell’occhio migliore, anche con la presenza di un’eventuale correzione, oppure residuo perimetrico binoculare inferiore al 10% 2 
La disabilità visiva quindi, sia che si tratti di ipovisione sia che si tratti di cecità, comporta delle alterazioni in questi due aspetti che caratterizzano la vista e che possono trovarsi in forma monoculare o binoculare, ovvero colpire uno o entrambi gli occhi. Se si tratta di una riduzione dell’acuità si parla di ambliopia mentre se la riduzione riguarda il campo visivo si tratta di emianopsia o scotomi. 
Secondo un articolo di Katia Caravello tratto dalla rivista associativa “Il Corriere dei Ciechi” n. 3 del 2016, il numero delle persone ipovedenti in Italia è in crescita per due motivi. Rispetto al passato molte patologie di ipovisione che possono portare alla cecità oggi possono essere curate, evitando così la perdita totale della vista.3 Un ulteriore motivo corrisponde all’aumento della popolazione anziana in Italia, poiché le patologie di ipovisione compaiono soprattutto in età senile. 
Dagli ultimi dati INPS relativi al numero di ciechi in Italia l’1,9% delle persone dai 15 anni in su soffre di gravi limitazioni sul piano visivo. Questa percentuale sale al 5,0% tra chi ha più di 65 anni e all’8,0% tra chi ha più di 75 anni.4 
Mentre si riesce ad immaginare la condizione dell’essere cieco associandola ad una situazione di buio completo, l’ipovisione può essere fonte di disorientamento se non si è informati al riguardo. Comunemente si pensa che una persona che non vede normalmente abbia solo bisogno di un ausilio correttivo come gli occhiali, ma si ignora il fatto che in una situazione di ipovisione la correzione tramite l’utilizzo di lenti spesso non aiuta in nessun modo. E’ importante ricordare che sia la cecità che l’ipovisione sono patologie strettamente legate al significato di handicap di mobilità poiché a causa di esse viene compromessa la capacità di affrontare in modo autonomo ambienti conosciuti e non, con la massima sicurezza, il minimo sforzo ed il massimo rendimento. La mobilità, infatti, è condizionata da fattori motori, sensoriali, cognitivi, psicologici e sociali. Per questo motivo oltre all’handicap fisico è importante ricordare che anche le limitazioni sensoriali come la minorazione visiva causano problemi di mobilità, mettendo a rischio le persone affette. 5 
In termini di accessibilità risulta utile definire che il non vedente è chi non può utilizzare le informazioni visive per la mobilità mentre l’ipovedente è chi invece può utilizzare informazioni visive qualora esse siano comunicate in modo efficace relativamente alle rispettive caratteristiche del diverso residuo visivo legato alle diverse patologie di ipovisione. 6 
L’ipovisione, infatti, si distingue in base alla parte di campo visivo danneggiata, può essere di tipo centrale o periferico. Nel caso di ipovisione centrale la vista avrà grandi difficoltà nell’osservare elementi o situazioni in cui i dettagli sono di rilevante importanza, come per esempio durante la lettura di un testo. L’ipovisione periferica invece causa maggiori difficoltà in situazioni di orientamento e mobilità.7 
In presenza di tali patologie possono anche degenerare le capacità percettive come il riconoscimento dei colori. Imparare a convivere con tali riduzioni delle capacità visive e quindi a utilizzare gli altri sensi per compensare la mancanza di informazioni comporta un trauma fisiologico e psicologico di rilevante importanza. </p>
<h3>PATOLOGIE MAGGIORMENTE DIFFUSE </h3>

<h4>Anatomia dell’occhio umano </h4>

<p>Per fornire una spiegazione chiara delle patologie visive più comuni e di quello che comportano è importante spiegare prima la conformazione ed il funzionamento dell’occhio umano. Esso è composto da più parti ed ognuna di esse ha un ruolo ben preciso strettamente correlato alle altre. 
Lo strato più esterno degli occhi è composto dalla sclera e dalla cornea, la prima lente che la luce incontra, essa è costituita da proteine trasparenti. Sotto alla sclera la retina contiene i ricettori cellulari distinguibili in bastoncelli e coni, responsabili della percezione rispettivamente del movimento e dei colori. Ogni ricettore è collegato alla corteccia visiva grazie al nervo ottico. Il modo in cui questo sistema funziona è molto simile ad una macchina fotografica; quindi, per una corretta visione è necessario un ininterrotto passaggio di luce dalla parte anteriore a quella posteriore dell’occhio dove si trova la retina.8 
La luce viene messa a fuoco dalla cornea mentre il cristallino posto dietro l’iride rifrange e curva i raggi luminosi così da formare un’immagine il più nitida possibile sulla retina. La retina è la parte del bulbo oculare deputata alla ricezione dei raggi luminosi e alla loro trasformazione in segnali nervosi.9</p>
<h4>Glaucoma </h4>
<p>Il glaucoma è una malattia cronica e progressiva che può portare alla perdita della vista. Questa patologia è dovuta all’aumento della pressione interna dell’occhio e in limitati casi alla riduzione dell’apporto di sangue al nervo ottico ovvero il nervo responsabile della trasmissione delle informazioni visive dalla retina al cervello. Questo danno causa la perdita del campo visivo inizialmente nelle porzioni più periferiche sviluppandosi progressivamente fino alle porzioni centrali del campo visivo. La prima a danneggiarsi quindi non è la parte centrale bensì è la visione laterale, superiore e inferiore per questo è possibile che non venga recepito immediatamente dalla persona affetta.10 
Se le fibre del nervo ottico vengono danneggiate si generano degli scotomi, ovvero delle zone all’interno del campo visivo in cui non è più possibile vedere. Gli scotomi sono inizialmente piccoli e vengono notati solo in uno stato già avanzato. Quando le cellule vengono definitivamente danneggiate la perdita della vista diventa definitiva ed irreversibile. 
Il glaucoma può colpire chiunque o essere congenito, i bambini che ne soffrono come sintomi presentano gli occhi offuscati, la sensibilità alla luce e una lacrimazione eccessiva.11</p>
<h4>Cataratta</h4>
<p>La cataratta consiste nell’opacizzazione del cristallino, la lente indispensabile per mettere a fuoco le immagini sulla retina.12 La causa è l’ossidazione delle proteine che costituiscono il tessuto del cristallino, motivo per cui esso non risulta più trasparente. Di conseguenza ostacola e impedisce parzialmente il passaggio dei raggi di luce, essi vengono deviati impedendo alla retina una normale focalizzazione. Il sintomo che caratterizza questa patologia è l’impossibilità di percepire con nitidezza le immagini. La vista risulta annebbiata come se ci fosse un velo sull’occhio. La difficoltà visiva aumenta nei luoghi poco illuminati o in quelli con una luce troppo intensa provocando abbagliamento.13 <p>
<h4>Retinite Pigmentosa </h4>
<p>E’ un patologia caratterizzata dalla degenerazione progressiva della retina la quale ricopre un ruolo fondamentale nel processo della visione poiché è lì che i raggi luminosi vengono messi a fuoco. La retinite pigmentosa colpisce nello specifico i fotorecettori della retina chiamati bastoncelli e coni. 
I bastoncelli reagiscono prevalentemente al contrasto fra il chiaro e lo scuro nonché al movimento degli oggetti. Essi si concentrano nella zona periferica e sono i responsabili della capacità visiva notturna e della percezione del campo visivo attorno a noi. 
In alcune forme di retinite pigmentosa oltre ai bastoncelli è possibile che vengano colpiti anche i coni ovvero i fotorecettori della zona centrale della retina, responsabili della percezione dei colori e della visione diurna.14 
I sintomi sono la perdita graduale della visione notturna e del campo visivo periferico, con successiva espansione verso la zona centrale. Ci può essere difficoltà a vedere in condizioni di scarsa illuminazione o un ritardato adattamento quanto si passa da ambienti illuminati a quelli oscuri. Questo fenomeno è dovuto al fatto che, almeno per la maggior parte dei casi, la malattia, nelle prime fasi del suo sviluppo, aggredisce prevalentemente i bastoncelli. Il restringimento del campo visivo invece causa difficoltà a percepire oggetti posti lateralmente o ostacoli bassi come i gradini. Si riscontra anche la sensibilità all’abbagliamento.15 <p>
<h4>Degenerazione maculare </h4>
<p>Essendo principalmente dovuta all’invecchiamento dell’occhio viene chiamata degenerazione maculare senile (DMS). La macula è la parte della retina utile per la visione centrale, quindi, è strettamente correlata allo svolgimento di attività importanti come la lettura o la guida. Con l’invecchiamento si riduce l’apporto di sangue e di elementi nutritivi; i tessuti della retina si deteriorano e si assottigliano: al di sotto della macula si accumulano dei depositi di colore giallo che alterano la funzionalità delle cellule deputate alla visione centrale. Tali cellule, scarsamente nutrite dai capillari della retina centrale, si atrofizzano. Questo causa la perdita della visione centrale.16 <p>
<h3>NORMATIVE ED AUSILI ALLA MOBILITA’ </h3>

<h4>Percorsi tattili a pavimento LVE </h4>
<p>LVE (Loges Vet Evolution) consiste nel miglioramento delle originarie LOGES (linea orientamento guida e sicurezza) e corrisponde a sistemi indicatori tattili a terra per persone cieche ed ipovedenti. Questi indicatori sfruttano la sensibilità plantare di chi ne usufruisce tramite l’applicazione di una pavimentazione riconoscibile in grado di comunicare le criticità che possono presentarsi in un percorso.17 
L’impulso trasmesso alla suola del piede non è di tipo tattile bensì il cervello riceve un messaggio di avvertimento rispetto alla presenza di un dislivello grazie ai muscoli e al senso cinestetico. 18 
Il linguaggio utilizzato per comunicare tali informazioni è formato da 6 codici corrispondenti ai concetti di lineare, incrocio, svolta, pericolo valicabile, pericolo invalicabile, attenzione servizio.19 
Per esempio, è fondamentale indicare il cambio di funzione da marciapiede a strada carrabile con il codice di pericolo valicabile. Nello stesso modo è importante indicare la presenza delle fermate dei mezzi di trasporto pubblico, la presenza di semafori e strisce pedonali, questo è possibile tramite una pavimentazione formata da strisce di canaletti ortogonali rispetto alla direzione del marciapiede.20 I materiali maggiormente utilizzati sono il gres, la pietra, il cemento e il pvc. Si deve evitare invece l’utilizzo di piastrelle in massello autobloccante poiché piastrelle di questo materiale potrebbero accentuare la discontinuità e i dislivelli. Esse, infatti, vengono posate a secco su un letto di sabbia per cui sono soggette a spostamento in caso di pioggia o gelo. 
Per quanto concerne le scelte cromatiche dei percorsi tattili essi dovrebbero essere ben differenziati dallo spazio intorno ad essi. Una verifica effettuata con la visualizzazione in bianco e nero dovrebbe evidenziare una differenza cromatica di almeno il 40%.21
</p>
<h4>Mappe a rilievo componente del sistema LVE </h4>
<p>Le mappe sono rappresentazioni semplificate dello spazio in grado di comunicare le relazioni esistenti tra le diverse componenti dello stesso spazio. Queste informazioni se rappresentate a rilievo possono essere percepite apticamente per cui possono essere un ausilio importante nel sistema dei percorsi LVE. Esse si possono distinguere in mappe di percorso, mappe di luogo e plastici. 
Le mappe di percorso hanno lo scopo di rendere chiaro quale percorso seguire per raggiungere determinati luoghi di interesse. In questo caso la semplificazione è indispensabile per cui qualunque elemento architettonico che non sia funzionale al raggiungimento delle mete esistenti quali scale mobili, ascensori o bagni non deve essere mostrato in rilievo. 
Le mappe di luogo invece sono realizzate con lo scopo di comunicare la disposizione degli elementi. Esse si utilizzano per esempio nella rappresentazione a rilievo di luoghi storici come chiese dove l’interesse principale è comprenderne l’articolazione. 
I plastici nonostante non abbiano il ruolo di comunicare in che modo muoversi rimangono il mezzo migliore per far percepire la tridimensionalità degli spazi, per cui sono spesso legati a complessi monumentali.22 </p>
<h4>Targhette e manicotti sui mancorrenti delle scale </h4>
<p>I mancorrenti se corredati di targhette o manicotti con scritte in braille o simboli in rilievo possono essere ulteriori elementi informativi. Essi sono utili soprattutto in luoghi come sottopassi stradali o stazioni. Queste indicazioni se si trovano nella parte bassa comunicano informazioni sul luogo di arrivo della scala, possono indicare dove si uscirà o a quali binari si ha accesso tramite quella scala. Nella parte alta invece si potrà indicare per le stazioni della metropolitana la linea e la direzione che si raggiunge scendendo le scale o in caso di stazione ferroviaria il numero di binario corrispondente ad ogni mancorrente.23 
</p>
<h4>Cane guida </h4>
<p>Spesso le persone cieche optano per l’accompagnamento di un cane guida specificamente addestrato. Questi cani sono in grado di condurre le persone, evitando gli ostacoli o fermandosi per comunicare situazioni di pericolo. Esso, tuttavia, non può aiutare di fronte a situazioni come l’attraversamento di una strada. Nonostante questo, Il vantaggio più importante è il fatto che l’ausilio che il cane guida fornisce riesce a garantire una reazione efficace contro gli ostacoli che la persona incontra a prescindere dal luogo in cui essi si trovino. Il cane guida è facilmente riconoscibile grazie alla pettorina che porta, su cui è stampato il simbolo della Croce Rossa internazionale e tramite cui il padrone può afferrarlo e seguirlo. E’ importante riconoscere i cani guida poiché essi non devono essere né distratti né in alcun modo ostacolati.24 
Cane e persona in questo caso devono essere considerati come un unico. Per questo motivo i cani guida devono avere l’accesso garantito in qualunque luogo. Purtroppo, essi sono spesso discriminati nei luoghi pubblici. Per questo motivo la legge n.37/1974, integrata dalle leggi n. 376/1988 e n. 60/2006 impedisce il divieto di accesso ai cani guida nei locali e sui mezzi pubblici. 25  </p>

<h4>Bastone bianco</h4>
<p>Il bastone bianco funziona tramite conduttività vibratoria. Esso è costituito da impugnatura, asta e punta. Le vibrazioni si generano quando la punta urta qualcosa o scorre sul suolo. Queste vibrazioni vengono poi trasmesse lungo l’asta fino a raggiungere la mano di chi lo utilizza stimolando così i ricettori cutanei. L’impugnatura ha la forma di un cilindro e viene realizzata in materiale termoisolante e antiscivolo. L’asta invece è solitamente in fibra di carbonio o alluminio grazie alle proprietà di conduttività vibratoria, rigidità e resistenza possedute da questi materiali. Essa può essere rigida, pieghevole o telescopica per cui di lunghezza adattabile. L’estremità è costituita dalla punta che solitamente viene realizzata in teflon materiale che possiede una buona scorrevolezza grazie al suo basso coefficiente di attrito. Un’alternativa può essere la punta in ceramica che come vantaggio presenta una lunga durata e un ottimo ritorno sonoro in seguito a picchiettio. La punta inoltre può essere fissa o rotante e possiede un ruolo principale poiché è la parte che entra a contatto diretto con la superficie calpestata e con qualunque elemento si trovi intorno alla persona che lo utilizza. Per questo motivo è un elemento che si presenta in forme differenti pensate corrispettivamente per diverse tipologie di pavimentazione o suolo.26</p>            
    </div>
    <div class="card">
      <h1 id="capitolo2">CAPITOLO 2</h1>
        <h2>Neurologia e percezione</h2>
        <h3>APPRENDIMENTO SPAZIO-TEMPORALE</h3>
        <p>Spazio e tempo sono le due dimensioni in cui avviene il rapporto tra l’essere umano ed il mondo esterno. Il punto di partenza di queste due dimensioni è la percezione, ovvero l’elaborazione cognitiva delle sensazioni provenienti dai sensi: tattile, visivo, cinestesico, uditivo. Grazie a queste abilità ogni individuo ha la possibilità di conoscere la realtà interna ed esterna da sé. L’apprendimento tramite la percezione è un tema centrale negli studi di neuroscienziati ed educatori proprio perché esso rappresenta un mezzo fondamentale per la creazione e la coordinazione di nuovi circuiti cerebrali. 
        Per ottenere questo tipo di apprendimento pienamente funzionale è necessario il corretto funzionamento di specifici processi cognitivi quali l’attenzione, la memoria, ed il linguaggio.27 
        Fin da bambino l’essere umano tramite questi processi interagisce con ciò che lo circonda, grazie al contatto e all’esperienza apprende e costruisce il proprio mondo. 
        In questo processo la percezione dei nostri sensi può essere di sintesi o analitica, nel primo caso le informazioni vengono recepite dall’individuo in modo immediato come avviene per la percezione visiva, nel secondo caso invece il processo conoscitivo è un insieme di più sequenze, ne è un esempio l’esperienza tattile. 
        L’apprendimento visivo avviene a distanza e può essere definito di sintesi perché avviene tramite la simultanea acquisizione di immagini, mentre gli altri sensi che comunque agiscono mantenendo una distanza dalla fonte dello stimolo non sono sviluppati quanto la vista nell’esplorazione a lungo raggio. Tuttavia rispetto ad essa agiscono senza essere limitati dalla direzione di origine dello stimolo.28 
        La vista nella crescita e nell’apprendimento rimane senza dubbio la più immediata, per esempio ci consente di costruire l’immagine mentale di un luogo appena conosciuto in modo istantaneo, ma nella fase iniziale di vita essa da sola non può comunicare sufficienti informazioni. 
        Soprattutto nell’apprendimento spazio-temporale dei bambini l’esplorazione è prevalentemente aptica. Il senso del tatto è estremamente sviluppato già dai primi mesi di vita ed è in stretto rapporto con l’attività motoria. La percezione visiva comincia ad avere il sopravvento su quella tattile solo quando il bambino inizia ad osservare la realtà circostante da una posizione eretta che gli permette di ampliare il suo campo ottico. Tuttavia, per imparare a governare la vista rimane necessario l’aiuto della sensazione aptica.29 
        ll tatto, per esempio, mantiene un ruolo primordiale nel riconoscere situazioni importanti di pericolo come il rischio di toccare superfici estremamente calde. La vista a sua volta si arricchisce di queste esperienze e tramite il ricordo essa potrà in seguito valutare in tempi più brevi gli oggetti e le situazioni anche dal punto di vista tattile.30 
        Oltre che un apprendimento immediato la vista offre l’utilizzo della capacità imitativa come metodo di apprendimento. L’imitazione, infatti, permette ai bambini vedenti di osservare e di imparare il codice comportamentale delle altre persone tramite la ripetizione. La riduzione o l’annullamento totale delle capacità visive possono impedire o rendere molto difficile l’utilizzo di questo metodo di apprendimento.31 Inerente a quanto detto un quesito importante è: in che modo effettivamente la disabilità visiva può influenzare il processo di esplorazione spazio-temporale? 
        In realtà una riduzione sensoriale di questo tipo può essere bilanciata grazie alla neuro-plasticità compensatoria. 
        Qualsiasi attività naturale tende ad un equilibrio e questo si riscontra anche nella plasticità del cervello. Il processo di compensazione avviene grazie alla riconversione delle funzioni delle aree cerebrali.32 Nello specifico studi effettuati con la tecnica PET (tomografia ed emissione di positroni) dimostrano che durante compiti di lettura Braille o di processing uditivo, persone non vedenti non attivino solo aree della corteccia preposte all’elaborazione di informazioni tattili o uditive, ma anche il lobo occipitale, che nel caso di un soggetto vedente è esattamente l’area che si attiva durante compiti di processing visivo.33 
        Un altro studio, condotto da neuroscienziati del MIT, dimostra che negli individui nati ciechi, parti della corteccia visiva si attivano anche per l’elaborazione del linguaggio. Questa scoperta suggerisce che la corteccia visiva può cambiare radicalmente la sua funzione, passando dall’elaborazione visiva al linguaggio, negando la teoria secondo cui l’elaborazione del linguaggio possa avvenire solo in regioni cerebrali geneticamente programmate e specializzate per recepire dati linguistici.34 
        Grazie a questi studi si rileva che anche di fronte ad una perdita sensoriale temporanea ulteriori aree sono in grado di supplire in modo incrociato. Ciò conferma le ipotesi secondo cui le aree percettive del cervello sono in continuo dialogo, mentre fino a una decina di anni fa si pensava che le diverse aree fossero specificamente legate ad un unico senso come la corteccia visiva o quella uditiva. Si deduce che in realtà esistono diverse aree che sono fortemente interconnesse. Il cervello non separa le informazioni, ma al contrario crea una sintesi con il fine di fornire risposte ottimali.35 
        Si dovrebbe parlare, infatti, di una divisione funzionale più che sensoriale. Per questo motivo la corteccia visiva in realtà è specializzata in funzioni indipendenti rispetto agli organi di senso con cui sono state acquisite le informazioni. Si conferma come possano esserci processi mentali non visivi anche nella corteccia visiva.36 
        E’ possibile affermare che una persone non vedente o ipovedente durante l’apprendimento non attiva processi mentali differenti da quelli del vedente né in quantità né in qualità. 
        È a tutti gli effetti comprovato che la minorazione della vista si accompagna, a livelli diversi, ad una maggiore abilità nelle modalità di percezione: tattile e uditiva. Ed è altrettanto interessante chiarire che le regioni che si attivano, a livello cerebrale, nello svolgimento di queste abilità sono le stesse che in un individuo vedente sarebbero preposte alla vista.37
        </p>
        <h3>I SENSI E L’ORIENTAMENTO</h3>
        
        <h4>Udito</h4>
        <p>L’udito può in parte, come la vista, contribuire all’orientamento spaziale, poiché premettendo che l’udito sia sano per entrambe le orecchie esso ci permette di localizzare con precisione la direzione da cui un suono proviene. Il fisico Georg Ohm (1768-1854) formulò il principio fondamentale della fisiologia acustica secondo cui i suoni che percepiamo vengono decomposti in vibrazioni elementari per poi essere ricomposte dal sistema nervoso centrale. Il ricettore è l’orecchio che trasforma l’impulso esterno in impulso chimico per poi trasferire l’informazione alla corteccia cerebrale tramite il nervo uditivo. Diversamente dalla pelle l’udito ci permette di rilevare eventi distanti da noi.38 Come la vista, può reagire a stimoli distanti, ma a differenza di essa non è vincolato dalla direzione da cui proviene lo stimolo.39 L’udito riesce a localizzare i suoni attraverso la percezione binaurale: il tempo in cui l’onda sonora ha un impatto è diverso per le due orecchie, questa differenza è ciò che aiuta a percepire la provenienza dei suoni. I neuroni che traducono gli stimoli uditivi riescono ad identificare queste differenze di tempo anche se minime.40 Il corretto funzionamento di entrambe le orecchie permane come situazione necessaria affinché l’orientamento uditivo funzioni correttamente. Tuttavia se i suoni sono di alta frequenza e superano i 1000 Hz la differenza di tempo non è più recepibile per cui subentra la differenza di intensità sonora. Questa differenza esiste perché la testa nel momento dell’ascolto costituisce un ostacolo per le onde sonore, per cui l’orecchio più distante dalla fonte sonora riceve impulsi di intensità molto più bassa.41 
        </p>
        <h4>Olfatto</h4>
        <p>L’ olfatto diversamente dall’udito e dalla vista risulta essere maggiormente legato ad informazioni di carattere emotivo. Esso è in grado di trarre alla mente ricordi molto profondi, ma non è in grado di capire la provenienza di un odore. Tuttavia, è il senso che attiva maggiormente la memoria e per questo motivo ricopre un ruolo importante nella valutazione degli spazi frequentati, può consentire di riconoscere spazi dove si è già stati o caratterizzare un luogo come piacevole. Il ruolo che ricopre nell’orientamento rimane marginale anche a causa della facilità con cui le capacità di questo senso possono essere alterate.42 </p>
        <h4>Tatto</h4>
        <p>La percezione aptica lavora attraverso l’unione di più tappe esplorative al fine di riuscire a costruire un quadro d’insieme. Attraverso la pelle siamo in grado di apprezzare o meno la consistenza o la grana di un oggetto, possiamo capirne la forma, il peso e le dimensioni. 
        Secondo gli studi dello psicologo gestaltista Georg Révéz dell’università di Amsterdam il tatto funziona secondo diversi principi:</p>
        <p>Principio stereo-plastico grazie al quale è possibile percepire la tridimensionalità degli oggetti; </p>
        <p>Principio cinematico secondo cui è proprio grazie al movimento che le mani riescono a capire le forme e le dimensioni; </p>
        <p>Principio metrico che corrisponde alla capacità di valutare le dimensioni; </p>
        <p>Principio di schematizzazione per cui la percezione aptica tende alla semplificazione delle informazioni a favore di un ragionamento schematico; </p>
        <p>Principio di analisi ed intenzionalità poiché il tatto funziona tramite la programmazione di più movimenti in successione effettuati col fine di esplorare l’ambiente. </p>
        <p>Da queste informazioni si deduce che il movimento costituisca una parte fondamentale nell’esplorazione aptica. Per esempio, per indagare le qualità di una superficie comune come una parete non sarà sufficiente toccarla, attraverso il semplice tocco privo di movimento i ricettori rileverebbero solo una pressione invece introducendo il movimento esso causa una vibrazione sulla pelle ed è così che sarà possibile percepire la grana del materiale.43 </p>
        <h3>LA MEMORIA SPAZIALE</h3>
        
        <p>Grazie alle nostre capacità percettive memorizziamo gli elementi che incontriamo e che notiamo. Riconosciamo gli elementi che possono esserci utili così come riconosciamo quelli che possono rappresentare un pericolo o un ostacolo. 
        Noi memorizziamo gli ambienti, ci orientiamo, valutiamo le distanze e pianifichiamo i nostri percorsi grazie a rappresentazioni mentali dello spazio che hanno origine nella nostra mente. Tali rappresentazioni prendono il nome di mappe cognitive, in quanto mappe esse implicano sempre un certo grado di astrazione e semplificazione, non sono sempre dettagliate e corrette, non rispettano sempre le giuste proporzioni o distanze. La distorsione spesso è causata dalla familiarità che si ha con il luogo rappresentato, motivo per cui tendiamo a sovrastimare le parti che conosciamo meglio.44 
        Queste imperfezioni rendono le mappe assimilabili alle carte geografiche medievali. Nel medioevo, infatti, le mappe nascevano soprattutto da relazioni spaziali valutate in prima persona dai cartografi che avevano visitato i luoghi rappresentati. In questo processo la priorità veniva data a ciò che destava l’interesse del cartografo a costo di incorrere in imprecisioni riguardo a componenti importanti come l’orientamento geografico o le proporzioni.45 
        Il motivo per cui le nostre mappe spaziali contengono un gran numero di errori di distorsione è il fatto che questo processo di semplificazione rende le mappe più leggibili e chiare. L’esempio più chiaro è la modalità grafica di rappresentazione utilizzata per segnare le fermate della metropolitana. In queste mappe città molto grandi ed articolate come Londra, Parigi o Milano vengono disegnate per essere lette con la massima praticità per cui si utilizzano solo linee dritte in posizione obliqua, orizzontale o verticale. Anche elementi sinuosi ed articolati come fiumi vengono distorti tramite il disegno semplificato. Inoltre le distanza tra le fermate non sono proporzionali alla realtà. E’ importante riconoscere che se tale mappa rispettasse l’andamento esatto delle linee della metropolitana il risultato corrisponderebbe ad una mappa difficile da leggere e ancor più difficile da ricordare.46 In modo analogo le mappe spaziali cognitive che utilizziamo per orientarci ogni giorno cercano di eliminare informazioni troppo dettagliate basandosi solo sugli elementi di maggiore rilevanza. Ma con quali modalità la nostra mente riesce ad acquisire una mappa cognitiva abbastanza corretta di un luogo? In realtà, escludendo il caso in cui un adulto abbia studiato la struttura di un luogo attraverso una mappa cartacea prima di avere un’esperienza diretta, il modo in cui gli adulti formano le mappe cognitive è molto simile al modo in cui i bambini imparano a conoscere un ambiente. Queste mappe sono in continuo aggiornamento, la mente le corregge e le rimaneggia in base alle relazioni che instaura tra le parti che già conosce. Il processo di memorizzazione inizia con una prima rappresentazione ambientale che comprende solo le parti a cui il soggetto ha un accesso diretto, dopodiché il processo di conoscenza procede per isole, ovvero per elementi caratterizzati da uno stimolo percettivamente vistoso, ma senza creare ancora una relazione le une con le altre. Questa è una fase di conoscenza definibile egocentrica quindi priva di coordinate valide. Solo successivamente si istituiscono rapporti spaziali tra queste isole e ambienti stabili e indipendenti dal soggetto.47 
        Le persone con disabilità visiva costruiscono una mappa mnemonica organizzando gli stimoli uditivi, olfattivi, tattili, cinestetici e termici che ricevono. Nell’orientamento spaziale e nella creazione di mappe mnemoniche il fattore di maggiore influenza per le persone cieche consiste nella capacità che hanno i luoghi di comunicare la propria conformazione. Per esempio in un ambiente pubblico la problematica principale non è costituita dalla presenza di dislivelli o gradini ma dalla mancanza dell’appropriata segnalazione di questi.48 
        </p>
    </div>

    <div class="card">
      <h1 id="capitolo3">CAPITOLO 3</h1>
    </div>

    <div class="card">
      <h1 id="capitolo4">CAPITOLO 4</h1>
    </div>

    <div class="card">
      <h1 id="capitolo5">CAPITOLO 5</h1>
     
      <h2>Linee guida</h2>
      <h3>APPROCCIO PROGETTUALE </h3>
      <p>Grazie a questo studio è stato possibile individuare nella comunicazione diretta con gli utenti una fase preliminare e fondamentale per la progettazione di spazi pienamente accessibili. I progetti considerati corrispondono sia a spazi pubblici che si rivolgono a tutti i tipi di utenti, sia a spazi pubblici commissionati con l’intento di rivolgersi alla fruizione specifica di utenti con disabilità sensoriali per soddisfarne prioritariamente le specifiche necessità. 
      Nel primo caso la normativa rimane lo strumento più efficace in quanto metodo di comunicazione caratterizzato da un linguaggio fisso per cui difficilmente equivocabile. 
      Nel secondo caso invece il linguaggio architettonico ha la possibilità di proporre nuovi elementi di orientamento che potenzialmente possono implementare la normativa sull’ accessibilità. Tuttavia, questi elementi possono venire utilizzati nel pieno delle loro potenzialità solo se preventivamente comunicati agli utenti in modo efficace. Scelte architettoniche come l’utilizzo di texture materiche diverse, per indicare i percorsi, differenziare determinati ambienti o determinate funzioni non possono diventare elementi di comunicazione standardizzati poiché questi vengono già utilizzati nell’architettura, spesso con fini estetici e non di orientamento. Essi rischierebbero di diventare falsi indizi in grado di generare situazioni di pericolo. Per questo motivo non possono entrare a far parte della normativa come regole di corretta prassi. Tuttavia, se applicati in spazi destinati ad utenti specifici, come nei casi studio della scuola per bambini ciechi 114 
      ed ipovedenti di Sonecha ed il progetto Bathfacility di Pereira, hanno riscontrato un grande impatto nel benessere psicofisico degli utenti. Nella progettazione di queste strutture diventa indispensabile la realizzazione di mappe tattili e modelli fisici che riescano a comunicare ciò che solitamente verrebbe rappresentato tramite il disegno architettonico. La condivisione di tali rappresentazioni con i futuri utenti dovrebbe avvenire fin dalle prime fasi di progettazione. Per questo motivo si deduce che sia necessario un approccio verso la modellistica che privilegi la matericità e l’integrazione di dettagli comunicativi plurisensoriali. In funzione di questi metodi comunicativi l’istruzione ha un ruolo fondamentale. Gli studenti di architettura dovrebbero avere modo di approfondire questi metodi tramite lezioni o workshop specifici. 
      Un valido esempio da seguire è il workshop Architecture Beyond Sight svoltosi tra il 13 e il 15 settembre del 2018 presso la Barlett School UCL con la collaborazione di DisOrdinay. Questa esperienza riunisce architetti non vedenti come Carlos Mourão Pereira, artisti ipovedenti e ciechi, con educatori e architetti professionisti vedenti e permette loro di condividere le proprie conoscenze ed esperienze con il fine di ragionare su metodi innovativi di progettazione in grado di comunicare efficacemente con le persone cieche ed ipovedenti. Grazie a questa iniziativa la UCL ha ragionato anche sull’introduzione di un breve corso per persone non vedenti interessate nell’architettura e più a lungo termine alla creazione di un corso alla Barlett che tratti questi temi.79 </p>
      
      <h3>COMFORT ACUSTICO </h3>
      <p>In seguito a quanto appreso l’acustica è stata individuata come un elemento di grande importanza progettuale per il raggiungimento del comfort di tutte le persone e soprattutto per l’incremento di validi sistemi di orientamento per persone cieche ed ipovedenti. Lo stress ambientale di natura acustica è uno tra quelli più frequenti. Il rumore, infatti, per definizione corrisponde alla combinazione di frequenze che non sono in armonia tra loro.80 Un aspetto che rende il rumore un fattore di grande rilevanza è la mancanza di controllo riguardo a questi stimoli. Basti confrontare un disagio uditivo con uno visivo causato da un’eccessiva illuminazione: il primo tipo di disagio non può essere fermato, il nostro cervello può solo selezionare i suoni disturbanti come rumore di fondo indifferenziato e attenuarlo, il secondo invece può essere controllato maggiormente.81 
      E’ interessante notare anche come ci sia una notevole differenza tra l’intolleranza provata verso i rumori indipendenti da chi ascolta e i rumori generati dal soggetto stesso. Un altro fattore che infatti determina gli effetti del rumore è la prevedibilità, per questo motivo se i rumori sono attesi il fastidio provato risulta minore. Secondo questa spiegazione è immediato capire perchè nella progettazione sia importante cercare di ridurre al massimo l’impatto dei rumori determinati dall’affollamento, mentre può essere positivo l’inserimento di elementi che se sollecitati tramite movimento creino rumori ben distinguibili diventando così ulteriori indizi orientativi. Altro fattore importante è il volume, per cui anche se il soggetto dovesse trovarsi in una situazione sotto controllo solo con rumori previsti, un’intensità sonora che superi i 90 dB (unità di misura per l’intensità del suono), diventerebbe comunque un elemento disturbante.82 Tutti questi fattori durante la progettazione devono essere considerati in funzione del miglioramento orientativo delle persone che utilizzano principalmente l’udito come mezzo di orientamento. In relazione allo spazio pubblico dalla fine degli anni 70 con Murray Schafer nasce il concetto di paesaggio sonoro, portando così grande attenzione sullo studio del suono ad una scala di progetto urbana. Attualmente si include sotto questo tema la progettazione acustica di infrastrutture, nodi di interscambio, centri commerciali, stazioni della metropolitana e altri luoghi in cui passano quotidianamente milioni di persone, luoghi che per questo motivo rischiano vengono identificati come quelli di maggior disagio per le persone cieche e ipovedenti. In questi casi di estremo sovraffollamento l’utilizzo di materiali fonoassorbenti risulta essere fondamentale.83 Ciò che deve essere considerato in primo luogo, infatti, è il riverbero ambientale. I suoni non vengono percepiti dagli utenti solo come suoni diretti, ma anche come suoni riflessi. La riflessione del suono così come quella della luce corrisponde all’interazione che le onde elettromagnetiche hanno con gli elementi strutturali verticali o orizzontali e sugli oggetti di arredo dalle dimensioni rilevanti.84 Per questo motivo all’interno degli ambienti coesistono onde dirette primarie e onde che vengono riflesse una o più volte, creando così un campo sonoro costituito da onde che si propagano in più direzioni. Questo campo di riflessione è estremamente influenzato dall’articolazione di un ambiente. Un caso esemplificativo può essere un percorso coperto costituito da 2 superfici orizzontali (pavimento e copertura), la percezione del suono in questo caso sarà strettamente legata alla larghezza della copertura e alla sua altezza. La variazione di questi parametri lungo un percorso di questo genere può costituire un valido elemento di orientamento. Un caso diverso è quello del porticato o della pensilina caratterizzato invece da 2 superfici orizzontali e 1 verticale esso è in grado di rinviare il rumore dei passi consentendo di seguire facilmente una direzione o costituendo un metodo efficace per indicare acusticamente un elemento importante come l’ingresso di un edificio. Un accesso può essere più facilmente individuato anche nel caso in cui sia costituito da 2 superfici orizzontali e 3 superfici verticali poiché diventa una sorta di cassa di risonanza facilmente riconoscibile.85 
      L’acustica di un luogo dipende in modo rilevante anche dai materiali utilizzati per cui spazi con una stessa volumetria ma realizzati con materiali diversi creano ambienti acustici differenti. Per esempio, una pavimentazione in marmo insieme a mura semplicemente imbiancate genera uno spazio rumoroso mentre se il pavimento fosse ricoperto di moquette e le pareti venissero rivestite con un materiale fonoassorbente l’ambiente risulterebbe meno rumoroso.86 
      Il parametro più importante al riguardo è il tempo di riverbero che corrisponde alla persistenza che un suono mantiene all’interno di un ambiente dopo che la sorgente ha finito di irradiare il suono e si calcola come il tempo che un rumore impiega per decrescere di 60 dB.87 Questo parametro può subire importanti variazioni se un ambiente è costituito da materiali fonoassorbenti. I materiali se fonoassorbenti sono caratterizzati da una bassa densità e da una finitura a celle porose aperte o a fibre, quindi, risultano morbidi e leggeri. Le loro proprietà vengono quantificate attraverso il coefficiente di assorbimento acustico α, dato dal rapporto tra l’energia sonora assorbita e l’energia incidente. In base a questo coefficiente si distinguono materiali porosi, vibranti, acustici e misti.88 
      Per quanto riguarda la progettazione di spazi specifici per utenti ciechi e ipovedenti creare ambienti sonori differenti tramite la variazione volumetrica e materica di pavimenti, pareti e soffitti può essere un utile indizio per l’orientamento purché questo metodo di orientamento venga preventivamente spiegato. Qualora il luogo in questione sia di frequente utilizzo per gli utenti come nel caso di una scuola o di un’abitazione questi elementi sono ancora più utili. Per quanto riguarda invece gli spazi aperti a tutti le scelte dovranno in primo luogo garantire il comfort acustico utilizzando materiali fonoassorbenti, soprattutto nei luoghi molto affollati. In entrambe i casi può risultare utile la realizzazione di elementi che se percossi tramite l’utilizzo del bastone generino rumori facilmente riconoscibili che possono essere utilizzati come indizi orientativi.</p>
      <h3>GUIDE PER L’ ORIENTAMENTO </h3>
      <p>L’illuminazione e la conseguente differenziazione dei colori corrispondono ad elementi visivi che se gestiti con attenzione nella fase progettuale possono garantire ulteriori elementi orientativi, aumentando la sicurezza e diminuendo il disagio per le persone ipovedenti. Se progettati con poca attenzione al contrario possono generare disturbi rilevanti. 
      L’abbagliamento è ciò che può causare maggiori difficoltà per cui è un aspetto da valutare attentamente. 
      Per evitarlo è importante gestire i livelli di illuminazione negli ambienti ovvero la misura della radiazione luminosa incidente. Essa è quantificabile in lux, unità di misura comunemente chiamata illuminamento.89 
      Riguardo a questo, in primo luogo, durante la progettazione sono necessarie analisi dettagliate riguardo alle sorgenti luminose. La sorgente, infatti, emette una certa quantità di luce, caratterizzata da una determinata composizione spettrale che viene diffusa nell’ambiente.90 
      Per quanto riguarda la luce artificiale esistono criteri internazionali che stabiliscono l’abbagliamento prodotto dagli apparecchi luminosi. 
      Per la luce naturale invece il fastidio è relazionato alla penetrazione di radiazione solare diretta per cui sono da preferire l’illuminazione dall’alto e quella laterale indiretta.91 
      Per definizione la luce corrisponde alla fascia di onde elettromagnetiche visibile agli occhi umani, compresa tra circa 400 e 700 nanometri. Essa in quanto onda elettromagnetica interagisce con la materia generando una risposta, tra cui le più comuni sono: 
      Rifrazione e diffrazione, per cui la luce viene deviata 
      Assorbimento parziale, se la superficie è colorata o integrale, se la superficie è nera 
      Diffusione per cui dopo l’impatto la luce viene rinviata in tutte le direzioni 
      Dunque, il flusso luminoso può arrivare direttamente all’occhio o essere prima riflesso su altre superfici diventando una sorgente secondaria di luce. 
      Il riflesso varia in base alla lucentezza del materiale.92 
      Essa può essere influenzata dalla presenza di una lucidatura artificiale, dalla irregolarità delle superfici o dall’intensità del colore su cui la luce viene riflessa.93 
      Per diminuire il rischio di abbagliamento è importante evitare l’utilizzo di lucidature artificiali e valutare attentamente il fattore di riflessione percentuale corrispondente ai colori scelti per gli ambienti. 
      Per quanto riguarda le irregolarità delle superfici legate ai materiali esse possono ridurre l’abbagliamento per cui possono modificare le proprietà di riflessione di uno stesso materiale o colore, il rilievo per esempio ha la capacità di rendere un colore più vivo, sul tessuto risultano più pastosi, così come sul bambù e sul legno intrecciato risultano più patinati.94 
      Un’altra soluzione che ha le potenzialità di migliorare la comunicazione orientativa è l’ utilizzo dei contrasti cromatici che rappresentano la differenza di luminosità tra fra due aree visibili. La mancanza di contrasti cromatici negli ambienti potrebbe infatti diventare una barriera per gli utenti ipovedenti.95 Questo accorgimento può essere utilizzato sia per il disegno della segnaletica nei luoghi pubblici sia per la progettazione architettonica. 
      Il sistema di segnaletica già analizzato nel caso studio della metropolitana di Milano è un esempio che dimostra come il contrasto tra testo e sfondo sia uno degli elementi in grado di accrescere la leggibilità. E’ necessario evitare di utilizzare colori simili tra loro. Una delle scelte più ovvie ricadrebbe sull’ utilizzo del nero sul bianco scegliendo quindi due colori opposti; tuttavia, per gli utenti ipovedenti uno sfondo bianco può facilmente causare abbagliamento per questo motivo bisogna evitare il suo utilizzo come colore preponderante soprattutto se relazionato con l’utilizzo di luce artificiale.96 
      Parlando sempre della comunicazione grafica legata alla segnaletica bisogna considerare che i deficit visivi sono spesso relazionati a problemi di lettura e a problemi di percezione del colore. La capacità di cogliere i contrasti di luminosità risulta meno compromessa per cui per molti utenti con problemi di vista il contrasto cromatico tra testo e sfondo senza sufficiente differenza di luminosità non è sufficiente. Rispetto alla luminosità infatti alcuni colori sono considerati chiari, ad esempio il giallo, mentre altri come il blu risultano scuri. Una combinazione giallo blu, per esempio, risulta generalmente accettabile per questo motivo. Per la lettura invece in relazione a frasi di poche parole generalmente i font sans-serif risultano più leggibili mentre i serif sono raccomandati per i testi lunghi poiché la presenza delle grazie aiuta nel determinare la forma delle lettere facilitando la lettura, tuttavia rimane un parametro abbastanza soggettivo.97 
      Dall’ analisi della scuola realizzata a Ganhdinagar da Sonecha si deduce l’efficacia e la grande potenzialità del colore in relazione agli elementi progettuali. 
      Per esempio, si consiglia l’utilizzo di texture e colori diversi per distinguere una parete dall’altra e di conseguenza gli accessi relazionati ad esse. Si concretizza la possibilità di un corretto utilizzo del colore bianco se progettato in relazione alla luce naturale indiretta. La realizzazione di ambienti dove la luminosità è estremamente controllata tramite l’attenta progettazione delle aperture concede infatti la prevalenza del colore bianco che può garantire importanti situazioni di contrasto cromatico tramite l’inserimento di dettagli colorati di importante valore comunicativo come gli accessi ed il corrimano. 
      I contrasti di luminosità lavorano in maniera analoga e possono anche in questo caso essere utili per indicare le porte di uscita in modo efficace, facendoli corrispondere a punti di luce entrante dall’esterno. 
      Non risulta efficace invece la differenziazione degli spazi tramite l’utilizzo di luci diverse come l’alternarsi di luci calde e fredde o luci più forti e più deboli poiché per le persone ipovedenti doversi adattare a diverse intensità di luce genera una situazione di disagio, la luce soffusa invece crea una situazione di maggiore comfort. Tutti questi elementi risultano estremamente efficaci soprattutto se applicati negli spazi serventi che guidano e permettono l’accesso nei diversi spazi serviti di un edificio, per questo motivo risulta utile porre attenzione all’articolazione e alla tipologia di percorsi da realizzare. Essi possono diventare principale ambiente di riferimento per l’utilizzo degli edifici. E’ importante ricordare che tutti questi accorgimenti all’interno di un edificio hanno le potenzialità per migliorare l’esperienza delle persone ipovedenti ma per funzionare effettivamente rimane fondamentale la necessità comunicare queste funzioni agli utenti così che essi possano avere maggiore sicurezza nel utilizzarli come punti di riferimento.</p>
    </div>

    <div class="card">
      <h1 id="conclusioni">CONCLUSIONE</h1>
      <P>Dalla ricerca e dalle analisi effettuate è stato possibile comprendere con quali modalità gli spazi vengono vissuti dalle persone con un deficit visivo e quali sono gli elementi architettonici che possono avere un ruolo attivo nel loro orientamento e nella loro esperienza dello spazio. Questa parte è risultata fondamentale e ha confermato quanto sia di primordiale importanza ragionare dal punto di vista degli utenti per riuscire effettivamente a proporre soluzioni utili per la loro fruizione ed esperienza dello spazio. 
        Sotto questo aspetto è possibile affermare che la ricerca condotta può risultare efficace come approccio da portare avanti nell’approfondimento del resto delle disabilità sensoriali in relazione alla fruizione dello spazio. Si conferma, infatti, quanto l’architettura abbia la possibilità di influenzare in modo attivo il comfort delle persone ed il loro orientamento. 
        Tramite l’unione delle informazioni raccolte sia dalle analisi dei casi studio che dalle interviste è stato possibile capire come alcune delle ipotesi iniziali fossero corrette e come altre invece non avessero le potenzialità di portare a delle effettive soluzioni. 
        Rispetto alle linee guida già esistenti si conferma quanto sia importante considerarle fin dalle prime fasi della progettazione, ma si ribadisce l’importanza di valutare anche le indicazioni esposte all’interno di questa ricerca in quanto elementi che pur non potendo diventare regole fisse costituiscono dei parametri che vanno obbligatoriamente considerati come opportunità di miglioramento se uniti all’applicazione delle normative.</P>
    </div>

  </div>
  <div class="rightcolumn">
    <div class="card">
      <h2>Modalità di lettura</h2>
      <a onclick="coloroptionA()" href="#" class="btnA">Alto contrasto - Opzione A</a><br>
        <a onclick="coloroptionB()" href="#" class="btnB">Alto contrasto - Opzione B</a><br>
        <a onclick="coloroptionC()" href="#" class="btnC">Alto contrasto - Opzione C</a><br>
        <a onclick="coloroptionD()" href="#" class="btnD">Alto contrasto - Opzione D</a><br>
    </div>

    <div class="card">
      <h2>Indice</h2>
      <h2>
          <a href="#abstract">Abstract</a><br>
          <a href="#capitolo1">Capitolo 1</a><br>
          <a href="#capitolo2">Capitolo 2</a><br>
          <a href="#capitolo3">Capitolo 3</a><br>
          <a href="#capitolo4">Capitolo 4</a><br>
          <a href="#conclusioni">conclusioni</a><br>
      </h2> 
    </div>
    <div class="card">
      <h3>Follow Me</h3>
      <p>Some text..</p>
    </div>
  </div>
</div>

<div class="footer">
  <h2>Footer</h2>
</div>

<script>
    function coloroptionA(){ 
        document.body.style.color="#000000";
       // document.querySelectorAll('h2').forEach(e=>e.style.color="yellow");
        document.querySelectorAll('div').forEach(e=>e.style.background="#d8d7d4");
    }
    function coloroptionB(){
        //document.body.style.background="blue";
        document.body.style.color="#FFEA00";
        
        //document.querySelectorAll('h2').forEach(e=>e.style.color="white");
        document.querySelectorAll('div').forEach(e=>e.style.background="#000000");
        
    }
    function coloroptionC(){
        
        document.body.style.color="#83FF70";
        //document.querySelectorAll('h2').forEach(e=>e.style.color="black");
        document.querySelectorAll('div').forEach(e=>e.style.background="#000000");
    }
    function coloroptionD(){
        
        document.body.style.color="#000000";
        //document.querySelector('.btnA').style.background='red';
        
        //document.querySelectorAll('h2').forEach(e=>e.style.color="black");
        document.querySelectorAll('div').forEach(e=>e.style.background="#FF841F");
    }
</script>
</body>
</html>
